# PROMETNA VZGOJA

## PROGRAMI prometne vzgoje  - AVP

V okviru svojih aktivnosti izvaja AVP različne preventivne akcije ter programe prometne vzgoje, ki so ciljno namenjeni otrokom in mladostnikom za večjo varnost v prometu. Programi se ves čas dopolnjujejo in spreminjajo [povezava do besedila](https://www.avp-rs.si/preventiva/prometna-vzgoja/programi/)

- [Pasavček](https://www.avp-rs.si/preventiva/prometna-vzgoja/programi/pasavcek/)
- [Prometni dnevi](https://www.avp-rs.si/preventiva/prometna-vzgoja/programi/prometni-dnevi/)
- [Kolesarski izpiti](https://www.avp-rs.si/preventiva/prometna-vzgoja/programi/kolesarski-izpiti/)
- [Kaj veš o prometu](https://www.avp-rs.si/preventiva/prometna-vzgoja/programi/kaj-ves-o-prometu/)
- [Začetek šole](https://www.avp-rs.si/preventiva/prometna-vzgoja/programi/zacetek-sole/)
- [Načrti šolskih poti](https://www.avp-rs.si/preventiva/solske-poti/)
- [Bodi preVIDEN](https://www.avp-rs.si/preventiva/preventivne-akcije/varnost-pescev/bodi-previden/)

# UČNI NAČRT

## 1. RAZRED - SPOZNAVANJE OKOLJA

- opazujejo in spoznajo prometne poti v okolici šole in poznajo varno pot v šolo,
- znajo opisati, kaj pomenijo prometni znaki, pomembni za pešce in kolesarje v okolici šole,
- poznajo pravila varne hoje (skupinske, ob odrasli osebi, po pločniku, kjer ni pločnika, prečkanje ceste ipd.),
- razumejo pomen vidnosti v prometu, v povezavi z ustavljanjem vozila ter nošenjem rumene rutice in uporabo kresničke,
- presojajo vedenje sopotnika v različnih prevoznih sredstvih,
- vedo, da udeležba v prometu pod vplivom alkohola, mamil in zdravil ogroža vse udeležence v prometu,
- znajo zgraditi model okolice šole in na njem simulirajo promet in prometne situacije,

## 2. RAZRED - SPOZNAVANJE OKOLJA

- poznajo pomen prometnih znakov, ki jih srečujejo na svoji poti v šolo, in znakov, pomembnih za vedenje pešcev, 
- poznajo pravila obnašanja v različnih prevoznih sredstvih,
- razumejo nevarnosti prometa v različnih vremenskih razmerah,

## 3. RAZRED - SPOZNAVANJE OKOLJA

- razložijo pomen prometnih znakov, pomembnih za vedenje kolesarjev, 
- poznajo različna prometna sredstva in objekte ter njihovo vlogo v prometu (kolo, motor, avto, avtobus, tovorno vozilo, vlak, letalo, ladja itd.) in okolju,
- spoznajo vzroke za potovanja,
- vedo, da promet onesnažuje zrak, vodo in prst (če ni nujno, izberemo za pot sredstvo, ki manj onesnažuje, gremo peš, s kolesom, vlakom).

## 4. RAZRED - NARAVOSLOVJE IN TEHNIKA

Sile in gibanje :

- razložiti pomen lastnosti površin glede na različne načine gibanja (drsanje, tek, 
ugotoviti pomen posebnih pravil za promet, (Levo ali desno ? )
- utemeljiti pomen ustrezne opreme za različne načine gibanja,
- pojasniti, da je za varnost prometa pomembno, da so udeleženci v prometu pozorni na druge,
- razložiti, čemu so namenjeni signalna oprema vozil in pešcev ter prometni znaki, 
- utemeljiti pomen varnostne čelade pri vožnji s kolesom ter pripenjanja varnostnega pasu v avtu,
- poimenovati in opisati sestavne dele in obvezno opremo kolesa in ga znajo pravilno vzdrževati,
- razložiti in utemeljiti pomen ravnanja v prometu skladno s predpisi in glede na razmere na cestišču.

## 5. RAZRED - (:S)

## 6. RAZRED - TEHNIKA IN TEHNOLOGIJA

- opiše pravilno ravnanje na poti v šolo in utemelji pomen uporabe varnostne čelade pri vožnji s kolesom;
- Pravila ravnanja učencev na poti v šolo in domov, prometno varnostni načrt,
- oprema in vzdrževanje kolesa (WD40 !!!!  X )

## 7. RAZRED - TEHNIKA IN TEHNOLOGIJA

- utemelji pomen varnostne opreme kolesa ter varne vožnje s kolesom;
- Varnostna oprema kolesa in kolesarja, uporaba in vzdrževanje,
- električni krogi na kolesu

## 8. RAZRED - TEHNIKA IN TEHNOLOGIJA
- ovrednoti pomen upoštevanja določil prometnega kodeksa;
- spoštuje ta določila v prometu;
- motorji:
vpliv motorizacije na okolje in ukrepi za izboljšanje varnosti v prometu,
- Poklici v prometu
- Gonila na kolesu oziroma kolesu z motorjem, njihovo delovanje in pomen za varno vožnjo, 
- prometni kodeks.

## 9. RAZRED - :(

# KOLO

V 9. odstavku 93. člena (pogoji za udeležbo koles v cestnem prometu) zakona o PRAVILIH CESTNEGA PROMETA je predpisano:

> Voznik kolesa mora imeti ponoči in ob zmanjšani vidljivosti prižgano na sprednji strani žaromet za osvetljevanje ceste, ki oddaja belo svetlobo, na zadnji strani pa pozicijsko svetilko, ki oddaja rdečo svetlobo. Na zadnji strani kolesa mora imeti nameščen rdeč odsevnik, na obeh straneh pedal rumene ali oranžne odsevnike, na kolesih pa rumene ali oranžne bočne odsevnike.

Poleg tega je v 3. odstavku 34. člena (ZAŠČITNA ČELADA) tega istega zakona določeno:

> Voznik in potnik na kolesu morata imeti do dopolnjenega 18. leta starosti med vožnjo ustrezno pripeto zaščitno kolesarsko čelado.

Vendar za varno uporabo kolesa moramo poskrbeti tudi s primernim vzdrževanjem njegovih sestavnih delov...

## VARNO KOLO

Pred samim kolesarjenjem, še posebej pa spomladi pred začetkom sezone, preverite tehnično brezhibnost kolesa. Z akcijo Varno kolo, ki jo organizirajo šole, preverjamo tehnično stanje koles, ki jih vozijo učenci. Akcijo organizirajo šole v sodelovanju z občinskimi sveti za preventivo, policijo, AMD ali ZŠAM. Pregled tehnične brezhibnosti koles se obvezno izvede pri učencih pred opravljanjem vožnje s kolesom v okviru Programa uposabljanja za vožnjo kolesa.Pogosto pa tudi ob raznih preventivnih aktivnostih, kjer se promovira varno kolesarjenje. 
Ob pregledu koles se za vsako kolo vodi zapisnik pregleda kolesa, ki ga prejme učenec – lastnik. S tem zapisnikom so starši oz. skrbniki opozorjeni o stanju kolesa, ki ga uporablja učenec. Če je kolo tehnično neoporečno, prejme učenec posebno nalepko Varno kolo. Za vsa kolesa, ki so bila zavrnjena, se organizira ponoven pregled, na katerem lahko pridobijo nalepko o tehnični neoporečnosti kolesa.

AVP – SPV ob pomoči občinskih svetov zagotavlja bloke za zapisnike pregleda kolesa in nalepke Varno kolo.

### Obvezna oprema kolesa obsega:

- Brezhibno sprednjo in zadnjo zavoro
- Belo luč spredaj za osvetljevanje ceste ter rdečo luč zadaj, odsevnike na pedalih ali na boku
- Zvonec
- Ustrezno napolnjene pnevmatike
- Primerno nastavljeno višino krmila in sedeža

Na kolesu je priporočljivo imeti tudi blatnike, ščitnik verige, prtljažnik ali nosilno košarico za prtljago. Kolo moramo redno vzdrževati in čistiti, da bo delovalo.

Prav tako je zelo pomembna oprema kolesarja. Za kolesarja je nujna kolesarska čelada, ki ščiti glavo pri morebitnem padcu. Prav tako je pomembno, da imamo športna oblačila, ki omogočajo dovolj prilagodljivosti. Oblačila naj bodo svetle barve, uporabimo lahko tudi odsevni brezrokavnik, da nas bodo vozniki prej opazili. Hlačnice spnemo skupaj, lahko z odsevnim trakom, ter tako preprečimo, da bi nam zašle med napere.

## VZDRŽEVANJE SESTAVNIH DELOV KOLESA

### ZAVORE

#### Kolutne ali platiščne zavore

#### Diskaste zavore

### PNEVMATIKE

### VERIGA

### MENJALNIK
[video o Nastavitvi kolesa](https://www.youtube.com/watch?v=UkZxPIZ1ngY)

Spomnimo, da je prestavno razmerje definirano kot razmerje med vrtilno hitrostjo pogonskega gredi $\omega_1$ in vrtilno hitrostjo gnane gredi $\omega_2$. Z enačbo bi to zapisali:

$$ i = \frac{\omega_1}{\omega_2}. $${#eq:prestavno}

Ker sta obodni hitrosti pogonskega in gnanega zobnika enaki $v_1=v_2$, saj sta mehansko povezani z verigo in se vsak zobnik premakne za enako število zob, velja tudi:

$$ i = \frac{n_1}{n_2}, $${#eq:prestavno_zobje}

kjer je $n_1$ število zob pogonskega zobnika in $n_2$ gnanega zobnika.

#### Nastavitev H-vijaka

1. nastavi pozicijo prestavne ročice na najvišje prestavno razmerje = najmanjši zobnik na zadnji gnani gredi.
2. preveč spusti jekleno vrv -> zadnji klik + vijak za napenjanje jeklene vrvi
3. nastavi omejitveni vijak (H-vjiak)
    - nastavi H-vijak tako, da je preveč privit in veriga zadeva predzadnji zobnik -> poslušaj zvok
    - spuščaj H-vijak da zvoka ni več

#### Indexing

Nastavljanje pomika zadnjega menjalnika, da se ujema z zobniki na "kaseti".

- nastavi v zadnjo prestavo in
- prestavi prestavno ročico le za 1x prestavo:
    - če ne prestavi napni zajlo z vijakom ali celo skrajšaj dolžino
    - če prestavi preveč popusti zajlo z vijakom (privij ga)

- Ko je veriga v predzadnji prestavi, napni verijo z napenjalnim vijakom zajle tako, da se sliši zvok
    - in postopoma popusti za 1/4 obrata dokler zvoka ni več
- nato preveri vse ostale prestave (razen 1.) in če se veriga zadeva ob nek zobnik
    - je potrebno zopet popustiti napenjalni vijak
- če menjalnik počasi prestavlja v višje prestave, lahko odvijemo še za 1/4 obrata

#### Nastavitev L-vijaka

- nastavite L-vijak tako, da bo preveč tesen
    - -> veriga ali ne prestavi v največji zobnik
    - -> veriga drsi po zunanji strani zobnika
- popusti vijak in prestavljajte iz 2 -> 1. prestavo tako, da ne slišite ropota


#### Nastavitev B-vijaka

Z vijakom B (body angle) nastavimo oddaljenost vodilnega zobnika od kasete. Zlasti je zelo pomembno,  ko je veriga na najmanjši prestavi. Vodilni zobnik se ne sme dotikati zobnika na kaseti.

Razdalja med zobnikoma v 1. prestavi naj bo okoli 5-6 mm.

# ZAKONSKE DOLOČBE IN UREDBE

Zakonske določbe, ki urejajo situacije in relacije v zvezi s prometom so razvrščene v štiri zakone:

1. ZAKON O PRAVILIH CESTNEGA PROMETA
2. ZAKON O VOZNIKIH
3. ZAKON O MOTORNIH VOZILIH
4. ZAKON O CESTAH

## ZAKON O PRAVILIH CESTNEGA PROMETA (ZPrCP)

### 3. člen: POMEN IZRAZOV

2. **cestni promet** je promet vozil, pešcev in drugih udeležencev cestnega prometa na javnih cestah in nekategoriziranih cestah, ki se uporabljajo za javni cestni promet;

13. **kolo** je enosledno ali dvosledno vozilo, ki ga poganja voznik z lastno močjo ali kolo s pomožnim motorjem, ki je enosledno ali dvosledno vozilo s pedali, opremljeno s pomožnim električnim motorjem z največjo trajno nazivno močjo 0,25 kW, katerega moč se progresivno zmanjšuje in končno prekine, ko vozilo doseže hitrost 25 km/h ali prej, če kolesar preneha poganjati pedala;

14.  **kolo-rikša** je trisledno vozilo, ki ga poganja voznik z lastno močjo ali s pomočjo pomožnega motorja, s katerim lahko doseže hitrost največ 25 km/h, in ki glede na konstrukcijske lastnosti, ki jih določi proizvajalec, lahko prevaža eno ali več oseb;

25. **pešec oziroma peška** (v nadaljnjem besedilu: pešec) je oseba, udeležena v cestnem prometu, ki hodi po cesti, pri tem pa lahko vleče ali potiska vozilo, ali se premika z invalidskim vozičkom s hitrostjo pešca ali tak voziček potiska, in oseba, ki uporablja za gibanje drugo prevozno sredstvo, ki po tem zakonu ni vozilo;

26. **pešpot** je s predpisano prometno signalizacijo označena javna pot, namenjena pešcem;

30.  **posebna prevozna sredstva** so invalidski vozički, otroška prevozna sredstva ter športni pripomočki in naprave, ki omogočajo gibanje, hitrejše od hoje pešca, kot so: skiro, kotalke, rolke, rolerji, smuči, sanke, otroško kolo, monokolo, motorne sani, miniaturna motorna vozila, gokart in po namenu uporabe podobna prevozna sredstva, ki niso vozila po zakonu, ki ureja motorna vozila;

52.  **vožnja** pomeni upravljanje kolesa, kolesa s pomožnim motorjem, vprežnega vozila ali kakršnega koli motornega vozila;

### 23. člen: ZASEG MOTORNEGA VOZILA

1. Policist zaseže vozniku motorno vozilo, s katerim je bil zaloten pri storitvi hujšega prekrška in je izpolnjen eden od naslednjih pogojev:
    1. če je bil storilec kot voznik motornega vozila v zadnjih dveh letih najmanj trikrat pravnomočno kaznovan za prekršek:
        -  prekoračitve dovoljene hitrosti v območju za pešce ali v območju umirjenega prometa za več kot 20 km/h,

### 30. člen: AVTOCESTA IN HITRA CESTA

15. Pešci ne smejo stopiti na avtocesto in hitro cesto ali hoditi po njej.

### 31. člen OBMOČJE UMIRJENEGA PROMETA

1. V območju umirjenega prometa imajo pešci prednost pred drugimi udeleženci cestnega prometa.

2. Vozniki morajo v območju umirjenega prometa voziti posebno previdno, še zlasti pa morajo biti pozorni na otroke, ki jim je dovoljena igra v tem območju.

### 32. člen OBMOČJE ZA PEŠCE

1. V območjih za pešce je dovoljen tudi promet uporabnikov posebnih prevoznih sredstev in kolesarjev oziroma kolesark (v nadaljnjem besedilu: kolesarjev), vendar le tako, da ne ogrožajo pešcev.

2. V območju za pešce smejo zaradi opravljanja dejavnosti zapeljati vozila nujne medicinske pomoči, gasilska vozila, vozila zaščite in reševanja, vozila policije, vozila vojaške policije, vozila, s katerimi se opravljajo naloge občinskega redarstva, vozila, ki se uporabljajo za vzdrževanje cest in vozila za zbiranje in odvoz odpadkov in vozila, ki jih vozijo vozniki iz prvega odstavka 69. člena tega zakona. Druga vozila smejo zapeljati v območje za pešce le, če je to dovoljeno s predpisano prometno signalizacijo.

### 33. člen VARNOSTNI PAS

1. Med vožnjo morajo biti osebe v motornem vozilu na vseh sedežih, kjer so vgrajeni varnostni pasovi, pripete na način, ki ga je predvidel proizvajalec vozila glede na konstrukcijo zadrževalnega sistema.

2. Določba prejšnjega odstavka se ne uporablja za avtobuse mestnega potniškega prometa in za avtobuse, ki imajo stojišča, na katerih osebe stojijo.

3. Varnostnega pasu ni treba uporabljati osebi iz prvega odstavka tega člena, ki z veljavnim zdravniškim potrdilom dokaže, da pasu zaradi zdravstvenih razlogov ne more uporabljati.

4. Varnostnega pasu ni treba uporabljati osebam na zadnjih sedežih v vozilih policije in vojaške policije, če uporaba varnostnega pasu onemogoča izvajanje uradnih nalog.

### 34. člen ZAŠČITNA ČELADA

1. Voznik in potnik na mopedu, lahkem štirikolesu, motornem kolesu, trikolesu in štirikolesu brez zaprte kabine mora med vožnjo nositi na glavi ustrezno pripeto homologirano zaščitno motoristično čelado.

2. Ne glede na določbo prejšnjega odstavka homologirane zaščitne motoristične čelade ni treba uporabljati vozniku in potniku na vozilu z vgrajenim zadrževalnim sistemom, ki izpolnjuje pogoje, predpisane s posebnim predpisom, kadar uporabljata v vozilo vgrajeni zadrževalni sistem, voznik in potnik na mopedu, katerega konstrukcijsko določena hitrost ne presega 25 km/h, pa imata lahko namesto homologirane zaščitne motoristične čelade ustrezno pripeto zaščitno kolesarsko čelado.

3. Voznik in potnik na kolesu morata imeti do dopolnjenega 18. leta starosti med vožnjo ustrezno pripeto zaščitno kolesarsko čelado.

4. Jahač mora imeti med ježo na glavi zaščitno čelado.

5. Z globo 120 eurov se kaznuje za prekršek:
    1. voznik ali potnik na kolesu, mopedu, lahkem štirikolesu, motornem kolesu, trikolesu ali štirikolesu brez zaprte kabine, ki ravna v nasprotju z določbo prvega ali tretjega odstavka tega člena,
    2. jahač, ki ravna v nasprotju z določbo četrtega odstavka tega člena,
    3. starš, skrbnik, rejnik ali spremljevalec otroka, kadar otrok ravna v nasprotju z določbo prvega, tretjega ali četrtega odstavka tega člena.

### 35. člen PREPOVED UPORABE NAPRAV ALI OPREME, KI ZMANJŠUJEJO VOZNIKOVO SLUŠNO ALI VIDNO ZAZNAVANJE ALI ZMOŽNOST OBVLADOVANJA VOZILA

1. Voznik in učitelj vožnje med vožnjo ne sme uporabljati opreme ali naprav na način, ki bi zmanjševale njegovo slušno ali vidno zaznavanje ali zmožnost obvladovanja vozila (maska, slušalke, telefon itd.).

2. Voznik med vožnjo ne sme poslušati radia ali drugih zvočnih naprav s takšno glasnostjo, ki mu onemogoča normalno slušno zaznavanje v cestnem prometu.

3. Ne glede na prvi odstavek tega člena sme voznik, razen kandidat za voznika, ki ga učitelj vožnje uči vožnje motornega vozila, kandidat za voznika, ki vozi osebni avtomobil, v spremstvu spremljevalca, učitelj vožnje ter spremljevalec, med vožnjo telefonirati, vendar le ob uporabi naprave za prostoročno telefoniranje. Pri opravljanju nalog, potrebnih za reševanje življenja ali premoženja, preprečitev ali odpravo velike materialne škode, preprečitev ali odpravo onesnaženja okolja in nalog policije ter vojaške policije, je med vožnjo dovoljena uporaba radijske postaje.

### 37. člen VOŽNJA Z VOZILOM PO CESTI

1. Voznik mora voziti po cesti ali delu ceste, ki je namenjen prometu tiste vrste vozil, ki ji pripada njegovo vozilo.

2. Voznik mora voziti po desnem smernem vozišču oziroma desni kolesarski stezi oziroma desnem kolesarskem pasu na pločniku glede na dovoljeno smer vožnje. Na dvosmerni kolesarski stezi mora voziti po desni strani steze.

### 41. člen VOŽNJA Z VOZILOM NA PREHODU ZA PEŠCE

1. Na prehodu za pešce, na katerem promet ni urejen s svetlobnimi prometnimi znaki ali ga ne ureja pooblaščena uradna oseba, morajo vozniki in drugi udeleženci cestnega prometa omogočiti pešcem varno prečkanje vozišča, ki so na prehodu ali stopajo nanj.

2. Določba prejšnjega odstavka tega člena se uporablja tudi na prehodu za pešce na kolesarski stezi ali drugi prometni površini.

### 42. člen SPREMEMBA SMERI IN PREMIKI Z VOZILOM

1. Preden zapelje na drug prometni pas in pred vsako drugo spremembo smeri vožnje ali premikom vozila, se mora voznik s pogledi v vzvratna ogledala in preko ramena, da premosti mrtvi kot ali kako drugače prepričati, da to lahko stori brez nevarnosti za druge udeležence cestnega prometa ali premoženje.

2. Pri spremembi smeri vožnje mora voznik svojo namero pravočasno in nedvoumno nakazati z utripalkami. Voznik vozila, ki nima utripalk, nakaže namero z vodoravno odročeno roko.

### 45. člen: HITROST VOŽNJE

2. Voznik, ki se približuje križišču, prehodu ceste čez železniško progo, prehodu za pešce, kolesarski stezi, prehodu za kolesarje ali drugi prometni površini, mora voziti posebno previdno. Voziti sme s takšno hitrostjo, da lahko varno ustavi in pusti mimo vozila in druge udeležence cestnega prometa, ki imajo na križišču prednost, da lahko varno ustavi pred prehodom za pešce, pred prehodom ceste čez železniško progo oziroma, da lahko vozilo ustavi, če bi z vožnjo preko prehoda ogrožal pešce in kolesarje.

3. Prepovedano je sunkovito speljevanje, zaviranje ali ustavljanje, razen v nevarnosti. Voznik dvoslednega vozila mora voziti tako, da ne zmanjšuje stabilnosti vozila, zlasti ne sme izpuščati krmila ali se voziti po dveh kolesih. Voznik enoslednega vozila mora voziti tako, da ne zmanjšuje stabilnosti vozila, zlasti ne sme izpuščati krmila ali se voziti po enem kolesu.

### 46. člen: NAJVIŠJE DOVOLJENE HITROSTI

1. Najvišja dovoljena hitrost vozila je:
    1. na cestah v naselju 50 km/h;
    2. v območju omejene hitrosti 30 km/h;
    3. v območju umirjenega prometa in v območju za pešce 10 km/h.

### 52. člen: PREPOVED PREHITEVANJA

1. Voznik ne sme prehitevati ali začeti prehitevati drugega vozila:
    8. ki zmanjšuje hitrost ali ustavlja pred prehodom za pešce, na katerem ali ob katerem so pešci;

### 53. člen: VOŽNJA MIMO

5. Vožnja mimo vozila, ustavljenega pred prehodom za pešce, na katerem je ali na katerega stopa pešec, je prepovedana.

### 58. člen: PREDNOST NA KRIŽIŠČU

3. Voznik, ki zavija na križišču desno, mora pustiti mimo vozila, ki vozijo v isti smeri po kolesarskem pasu ali kolesarski stezi, ki jo prečka.

5. Voznik, ki na križišču zavija, mora dati prednost pešcem, ki prečkajo vozišče, na katero namerava zaviti. Ko voznik pri zavijanju prečka dvosmerno kolesarsko stezo, mora pustiti mimo vsa vozila, ki vozijo po tej stezi.

### 59. člen: VOŽNJA NA KRIŽIŠČU

4. Na križišču, kjer prednostna cesta zavija desno in je potek prednostne ceste označen s predpisano prometno signalizacijo, je vozilom na kolesarski stezi in kolesarskem pasu na pločniku, ki sta speljana naravnost na vozišče odvzeta prednost.

### 60. člen: VOŽNJA NA KROŽNEM KRIŽIŠČU

5. Na krožnem križišču je prepovedano ustavljanje, razen ustavljanja zaradi omogočanja prečkanja pešcev pri izvozu s križišča.

### 65. člen: USTAVITEV IN PARKIRANJE

4. Ustavitev in parkiranje je prepovedano:
    1. na prehodu za pešce, stezi za pešce, pločniku ali v območju za pešce. Če je s predpisano prometno signalizacijo dovoljeno parkiranje na pločniku, mora biti za pešce zagotovljen najmanj 1,60 m širok del pločnika, ki ne sme mejiti na vozišče;
    2. na prehodu za kolesarje;
    3. na razdalji manj kot 5 m pred prehodom za pešce ali kolesarje. Če so na vozišču pred prehodom označena parkirna mesta, mora biti prepoved iz te točke označena s predpisano označbo na vozišču;
    4. na kolesarski stezi, kolesarski poti, pešpoti ali kolesarskem pasu;

### 83. člen: UDELEŽBA PEŠCEV V CESTNEM PROMETU

1. Pešci morajo uporabljati prometne površine, namenjene hoji pešcev.

2. Če na vozišču ali ob njem ni pasu za pešce, pešpoti ali pločnika, je pa kolesarska pot ali steza, smejo hoditi pešci po kolesarski poti ali stezi, vendar tako, da ne ovirajo kolesarjev in voznikov koles s pomožnim motorjem.

3. Pešec ne sme hoditi po vozišču ali se zadrževati na njem, prav tako ne sme nanj nenadoma stopiti.

4. Ne glede na določbo prejšnjega odstavka smejo hoditi pešci po vozišču tam, kjer ni pločnika, pešpoti ali kolesarske steze. Pešci morajo hoditi ob levem robu vozišča v smeri hoje.

5. Izjemoma lahko pešci hodijo po desni strani vozišča v smeri hoje, kjer je to zanje varneje (nepregledni ovinek, ovira na vozišču ipd.).

6. Pešec, ki potiska enosledno vozilo, ročni voziček ali drugo prevozno sredstvo in organizirana skupina pešcev, mora v primeru, ko ni mogoče uporabljati prometne površine namenjene hoji pešcev, hoditi ob desnem robu vozišča v smeri hoje. Pešec, ki potiska ob sebi enosledno vozilo, ga mora voditi na svoji levi strani. Določba velja tudi za osebo, ki se vozi v invalidskem vozičku.

7. Pešec mora prečkati vozišče na prehodu za pešce, če je ta oddaljen od njega manj kot 100 metrov. Pešec ne sme prečkati vozišča zunaj prehoda za pešce, če sta smerni vozišči fizično ločeni ali ju loči neprekinjena ločilna črta.

8. Pešec mora prečkati vozišče brez ustavljanja in po najkrajši poti. Preden stopi na vozišče, se mora prepričati, če to lahko varno stori.

### 84. člen: OZNAČITEV PEŠCEV

1. Pešec, ki vleče ali potiska po vozišču ročni voziček ali se vozi po vozišču v invalidskem vozičku, mora imeti ponoči in ob zmanjšani vidljivosti na vozičku prižgano najmanj eno svetilko, ki oddaja belo svetlobo, pritrjeno na levi strani, ki mora biti vidna od spredaj in zadaj. Svetloba svetilke ne sme slepiti drugih udeležencev v cestnem prometu.

2. Pešec, ki ponoči hodi zunaj naselja ali v neosvetljenem naselju, kjer ni pločnika ali pešpoti, po vozišču ali tik ob njem, mora nositi na vidnem mestu na strani, ki je obrnjena proti vozišču, svetilko, ki oddaja belo svetlobo, ki je vidna s sprednje in zadnje strani ali odsevni telovnik živo rumene ali oranžne barve z vdelanimi odsevnimi trakovi bele barve, ali odsevnik iz drugega odstavka 87. člena tega zakona.

3. Ne glede na prejšnji odstavek mora organizirana skupina pešcev, ki hodi ponoči zunaj naselja ali v neosvetljenem naselju po vozišču, uporabljati na začetku in na koncu skupine najmanj po eno svetilko, ki oddaja belo svetlobo. Svetilke morajo biti nameščene tako, da jih lahko drugi udeleženci cestnega prometa pravočasno opazijo.

### 87. člen: VARSTVO OTROK

1. Otroci morajo biti kot udeleženci v cestnem prometu deležni posebne pozornosti in pomoči vseh drugih udeležencev.

2. Otroci morajo ponoči ali ob zmanjšani vidljivosti med hojo po cesti nositi na vidnem mestu na strani, ki je obrnjena proti vozišču, odsevnik, ki ne sme biti rdeče barve in katerega odsevna površina na vsaki strani meri najmanj 20 cm2.

3. Učenci prvega in drugega razreda osnovne šole morajo na poti v šolo in iz nje nositi poleg odsevnika iz prejšnjega odstavka tudi rumeno rutico, nameščeno okoli vratu.

4. Kadar je treba poskrbeti za varnost otrok, posebno če se pričakuje večje število otrok na enem mestu (prihod ali odhod iz šole, vrtca ipd.), lahko šole, organizirane skupine staršev, organizacije za varnost cestnega prometa, ustanove, društva ali druge institucije organizirajo in izvajajo varstvo otrok v cestnem prometu.

5. Pri varovanju otrok iz prejšnjega odstavka na prehodu za pešce mora biti oseba, ki varuje otroke pri prečkanju vozišča, stara najmanj 21 let. Oblečena mora biti v oblačila živo rumene barve z vdelanimi odsevnimi trakovi bele barve, pri varovanju pa mora uporabljati predpisani, obojestransko označeni prometni znak "Ustavi!", s katerim ustavi prometni tok vozil in omogoči otrokom varno prečkanje vozišča.

6. Voznik mora na znak iz prejšnjega odstavka ustaviti vozilo pred prehodom za pešce in pustiti otroke mimo.

7. Otroci morajo imeti na poti v vrtec in prvi razred osnovne šole ter domov spremstvo polnoletne osebe. Spremljevalci so lahko tudi otroci, starejši od 10 let in mladoletniki, če to dovolijo starši, skrbniki oziroma rejniki otroka. Otroci, ki obiskujejo prvi razred osnovne šole, lahko prihajajo v območju umirjenega prometa in v območju za pešce v šolo tudi brez spremstva, če to dovolijo starši, skrbniki oziroma rejniki.

8. Otroci smejo samostojno sodelovati v cestnem prometu šele, ko se starši, skrbniki oziroma rejniki prepričajo, da so otroci sposobni razumeti nevarnosti v prometu in da so seznanjeni s prometnimi razmerami na prometnih površinah, kjer se srečujejo s cestnim prometom.

9. O kršitvi določb tega zakona, ki jo stori otrok ali mladoletnik, mora pooblaščena uradna oseba obvestiti njegove starše, skrbnike oziroma rejnike.

### 90. člen: PREVOZ SKUPINE OTROK

1. Skupino otrok je dovoljeno prevažati le z motornim vozilom, ki poleg splošnih pogojev, predpisanih v tem zakonu in zakonu, ki ureja motorna vozila, izpolnjuje tudi druge predpisane posebne pogoje.

2. Skupino otrok, ki se prevaža z avtobusom, mora, razen pri prevozu v šolo in iz šole v posebnem linijskem prevozu, spremljati najmanj en spremljevalec (učitelj, vzgojitelj, trener ipd.), star najmanj 21 let, ki skrbi za varnost otrok pri vstopanju v vozilo in izstopanju iz njega ter za red in varnost otrok v avtobusu.

3. Otroci morajo med vožnjo z avtobusom, razen med vožnjo z mestnim avtobusom v naselju, sedeti na sedežih, vgrajenih v vozilu, in biti pripeti z vgrajenimi varnostnimi pasovi. Na sedežih, pred katerimi ni drugega sedeža ali predpisane varnostne pregrade, smejo sedeti le, če so pripeti z vgrajenimi varnostnimi pasovi.

4. Skupino otrok sme prevažati z osebnim avtomobilom voznik, ki ima najmanj tri leta vozniško dovoljenje za vožnjo motornega vozila kategorije B, z avtobusom pa voznik, ki najmanj eno leto poklicno vozi avtobus ustrezne kategorije (D1 ali D). Voznik, ki poklicno vozi avtobus kategorije D manj kot eno leto, sme prevažati skupino otrok z avtobusom, če je pred tem najmanj dve leti poklicno vozil motorna vozila kategorije C. Voznik, ki poklicno vozi avtobus kategorije D1 manj kot eno leto, sme prevažati skupino otrok z avtobusom, ki nima več kot 16 sedežev, če je pred tem najmanj dve leti poklicno vozil motorna vozila kategorije B.

5. Poklicne vozniške izkušnje iz prejšnjega odstavka dokazuje voznik s potrdilom o poklicnih vozniških izkušnjah, ki ga izda pravna oseba, samostojni podjetnik posameznik ali posameznik, ki samostojno opravlja dejavnost, pri katerem je voznik zaposlen oziroma pri katerem je pridobil predpisane vozniške izkušnje. Potrdilo o poklicnih vozniških izkušnjah se izda na posebnem predpisanem obrazcu.

6. Voznik ne sme v delovnem dnevu, v katerem prevaža skupino otrok, opravljati del, ki bi lahko vplivala na njegovo zmožnost varnega upravljanja motornega vozila.

7. Če naročnik prevoza oziroma njegov predstavnik sumi, da je voznik v takšnem psihofizičnem stanju, da ne zmore varno voziti, sme policiji predlagati, da pred začetkom ali nadaljevanjem vožnje policist preveri njegovo psihofizično stanje.

8. Vozilo, s katerim se prevaža skupina otrok, mora biti predpisano označeno. Predpisano označeno mora biti tudi vozilo s katerim se opravlja posebni linijski prevoz šoloobveznih otrok, in sicer ves čas prevoza in ne glede na število otrok v vozilu.

9. Voznik ne sme označiti vozila s predpisanim znakom za prevoz skupine otrok v nasprotju z določbo osmega odstavka tega člena.

### 91. člen: VSTOPANJE IN IZSTOPANJE POTNIKOV

1. Mimo avtobusa ali avtotaksi vozila, ustavljenega na zaznamovanem mestu na vozišču ali na zaznamovani niši, ki je rezervirana za avtobuse ali avtotaksi vozila, morajo vozniki voziti tako, da je zagotovljena varnost pešcev. Če potniki vstopajo ali izstopajo, je treba voziti mimo z zmanjšano hitrostjo in posebno previdno.

2. Avtobusu je treba v naselju omogočiti speljevanje s postajališča, ko voznik to nakaže s predpisanim znakom. Da bi mu to omogočili, morajo drugi udeleženci cestnega prometa zmanjšati hitrost in, če je potrebno, tudi ustaviti. Voznik avtobusa sme dati znak, da bo odpeljal s postajališča, šele ko zapre vrata in je pripravljen za vključitev v cestni promet. V promet se sme vključiti le, če s tem ne ogroža drugih udeležencev cestnega prometa.

3. Mimo vozila, ustavljenega na cesti zunaj vozišča, ki je posebej označeno za prevoz skupine otrok in ima vključene varnostne utripalke, ker otroci vstopajo ali izstopajo, je voznik dolžan voziti z zmanjšano hitrostjo in posebno previdno ter po potrebi vozilo ustaviti.

4. Kadar je vozilo, ki je posebej označeno za prevoz skupine otrok in ima vključene varnostne utripalke, ker otroci vstopajo ali izstopajo, ustavljeno na smernem vozišču, vožnja mimo za vozila, ki vozijo po istem smernem vozišču, ni dovoljena, vozniki vozil, ki vozijo mimo po smernem vozišču za vožnjo v nasprotni smeri, pa morajo voziti z zmanjšano hitrostjo in posebno previdno ter po potrebi vozilo ustaviti.

### 93. člen: POGOJI ZA UDELEŽBO KOLES V CESTNEM PROMETU

1. Vozniki koles morajo voziti po kolesarskem pasu, kolesarski stezi ali kolesarski poti. Kjer teh prometnih površin ni oziroma niso prevozne, smejo voziti ob desnem robu smernega vozišča v smeri vožnje.

2. Vozniki koles morajo voziti drug za drugim, razen na kolesarski poti, kjer smeta voziti dva vzporedno, če širina poti to omogoča.

3. Med vožnjo s kolesom je prepovedano:
    1. voditi, vleči ali potiskati druga vozila, razen vleke priklopnih vozil iz četrtega in petega odstavka tega člena;
    2. pustiti se vleči ali potiskati;
    3. prevažati predmete, ki ovirajo kolesarja pri vožnji;
    4. voziti druge osebe, razen če ta zakon ne določa drugače.

4. Če je kolesu dodano priklopno vozilo, mora biti vez med kolesom in priklopnim vozilom takšna, da voznik kolesa lahko obvlada kolo in priklopno vozilo in da se priklopno vozilo ne more samo odpeti. Priklopno vozilo ne sme biti širše od 100 cm. Na sredini zadnje strani priklopnega vozila mora biti nameščen rdeč odsevnik, predpisan za priklopna vozila, ponoči in ob zmanjšani vidljivosti pa mora biti nad njim prižgana pozicijska svetilka, ki oddaja rdečo svetlobo.

5. V priklopnem vozilu, ki je dodano kolesu, ni dovoljeno prevažati oseb, razen v priklopnem vozilu, konstruiranem in namenjenem za prevoz enega ali dveh otrok. Takšno priklopno vozilo mora ustrezati pogojem iz 1. in 4. točke šestega odstavka tega člena.

6. Na kolesu je dovoljeno prevažati otroka mlajšega od osem let, če je na kolesu pritrjen poseben sedež za otroka in je kolo dodatno opremljeno s stopalkami za noge, ki morajo biti prilagojene velikosti otroka. Sedež za otroka mora biti narejen tako, da:
    1. ustreza velikosti otroka;
    2. je trdno povezan s kolesom;
    3. je nameščen tako, da ne ovira voznika, mu ne zmanjšuje preglednosti in gibljivosti;
    4. onemogoča poškodovanje otroka.

7. Dve ali več oseb se sme voziti le na kolesu posebne konstrukcije, ki je izdelano tako, da omogoča varno vožnjo.

8. Na kolesu in v priklopnem vozilu, ki je dodano kolesu, sme prevažati otroka le polnoletna oseba.

9. Voznik kolesa mora imeti ponoči in ob zmanjšani vidljivosti prižgano na sprednji strani žaromet za osvetljevanje ceste, ki oddaja belo svetlobo, na zadnji strani pa pozicijsko svetilko, ki oddaja rdečo svetlobo. Na zadnji strani kolesa mora imeti nameščen rdeč odsevnik, na obeh straneh pedal rumene ali oranžne odsevnike, na kolesih pa rumene ali oranžne bočne odsevnike.

10. Parkirano kolo mora biti postavljeno tako, da ne ovira prometa.

### 94. člen: VOŽNJA VOZNIKOV KOLES Z LICENCO

1. Ne glede na drugi odstavek prejšnjega člena smejo vozniki koles, ki imajo licenco Kolesarske zveze Slovenije ali ustrezne druge mednarodne kolesarske organizacije, za nastope na organiziranih kolesarskih tekmovanjih pri izvedbi treninga na javni cesti voziti tudi po dva vzporedno. Voznikom koles ni dovoljeno voziti vzporedno, kadar je zmanjšana vidljivost in ponoči. Pri vzporedni vožnji se lahko uporablja le skrajni desni prometni pas.

2. Trening iz prejšnjega odstavka lahko poteka na vozišču tistih cest, ki nimajo kolesarskega pasu oziroma kolesarske poti.

3. Organizirana kolona voznikov koles, ki vozijo vzporedno, ne sme šteti manj kot štiri voznike koles (2 para). Organizirano kolono voznikov koles spredaj ali zadaj spremlja vozilo, označeno s posebno opozorilno svetilko, ki oddaja rumeno svetlobo.

4. Ko vozniki koles vadijo v skladu s prejšnjim odstavkom, smejo uporabljati na javnih cestah tudi tekmovalna kolesa. Vozniki koles morajo obvezno uporabljati kolesarsko čelado.

5. Vozniki koles morajo imeti v času, ko vozijo po določbah tega člena, pri sebi ustrezno potrdilo o tem, da imajo licenco, ki jo je izdala Kolesarska zveza Slovenije ali ustrezna druga mednarodna kolesarska organizacija. Navedeno potrdilo morajo vozniki koles predložiti pri nadzoru na vpogled.

### 95. člen: POGOJI ZA UDELEŽBO MOPEDOV, MOTORNIH KOLES, TRIKOLES, LAHKIH ŠTIRIKOLES IN ŠTIRIKOLES V CESTNEM PROMETU

1. Vozniki mopedov, katerih konstrukcijsko določena hitrost ne presega 25 km/h, morajo voziti po kolesarskem pasu, kolesarski stezi ali kolesarski poti. Kjer teh prometnih površin ni oziroma niso prevozne, smejo voziti ob desnem robu smernega vozišča v smeri vožnje.

2. Vozniki mopedov, katerih konstrukcijsko določena hitrost ne presega 25 km/h, morajo voziti drug za drugim.

3. Mopedu ali motornemu kolesu sme biti priklopljen lahki priklopnik za prtljago na največ dveh kolesih, ki ga vleče za seboj. Ta priklopnik ne sme biti širši od enega metra in mora biti pripet tako, da se ne more sam odpeti in da je zagotovljena njegova stabilnost.

4. Voznik mopeda in motornega kolesa sme prevažati potnika samo, če je na vozilu za potnika vgrajen poseben sedež in stopalke za noge ali če ima stranski priklopnik. Potnik na mopedu in motornem kolesu mora imeti med vožnjo noge na stopalkah.

5. Voznik mopeda, motornega kolesa, trikolesa, lahkega štirikolesa ali štirikolesa sme kot potnike voziti le osebe, starejše od 12 let.

6. Voznik mopeda, motornega kolesa, trikolesa, lahkega štirikolesa ali štirikolesa ne sme voziti osebe, ki je očitno pod vplivom alkohola, prepovedanih drog, psihoaktivnih zdravili ali drugih psihoaktivnih snovi.

7. Voznik mopeda in motornega kolesa se ne sme držati za drugo vozilo, prevažati, vleči ali potiskati predmetov, ki bi ga ovirali pri vožnji, ali potiskati oziroma vleči drugih udeležencev cestnega prometa.

8. Voznik mopeda, mlajši od 16 let, ne sme prevažati potnika.

### 97. člen: POGOJI ZA UPORABO POSEBNIH PREVOZNIH SREDSTEV V CESTNEM PROMETU

1. Posebna prevozna sredstva se smejo v cestnem prometu uporabljati le na pločnikih, poteh za pešce in kolesarskih poteh ter na območjih za pešce in območjih umirjenega prometa, odvisno od njegove velikosti. Uporabniki posebnih prevoznih sredstev ne smejo ovirati ali ogrožati pešcev in kolesarjev. Način in hitrost gibanja morajo prilagoditi razmeram v prometu, njihova hitrost pa ne sme preseči največje hitrosti, s kakršno se lahko gibljejo pešci.

2. Posebnih prevoznih sredstev ni dovoljeno uporabljati na vozišču ceste, namenjene prometu motornih vozil.

3. Ne glede na prejšnji odstavek je dovoljena uporaba invalidskih vozičkov na vozišču ceste, namenjene prometu motornih vozil, na kateri ni druge primerne prometne površine, ločene od vozišča.

4. Za promet posebnih prevoznih sredstev se uporabljajo predpisi, ki se uporabljajo za pešce oziroma kolesarje.

5. Uporaba posebnih prevoznih sredstev, ki jih poganja motor, in ki presegajo hitrost gibanja pešcev (gokart, motorne sani, miniaturna motorna vozila ipd.), v cestnem prometu ni dovoljena. Izjemoma je dovoljena uporaba motornih sani v cestnem prometu, če je to potrebno za reševanje človeških življenj ali premoženja, preprečitev ali odpravo velike materialne škode ali odpravo posledic onesnaženja okolja. V takih primerih sme v skladu s prometnimi pravili, ki se uporabljajo za vožnjo motornih vozil, upravljati motorne sani oseba, ki sme voziti motorno vozilo.

## ZAKON O VOZNIKIH (ZVoz)

### 49. člen: POGOJI ZA VOŽNJO KOLES IN KOLES S POMOŽNIM MOTORJEM

1. Otrok do šestega leta starosti sme voziti kolo le na pešpoti ali v območju za pešce, v spremstvu polnoletne osebe pa tudi v območju umirjenega prometa.

2. Otrok do 14. leta starosti, ki nima opravljenega kolesarskega izpita, sme voziti kolo v cestnem prometu le v spremstvu polnoletne osebe, ki lahko ob upoštevanju prometnih razmer spremlja največ dva otroka.

3. Ne glede na prejšnji odstavek sme učitelj, ki v osnovni šoli usposablja otroke v vožnji kolesa, spremljati največ pet otrok hkrati, če so drugi vozniki na to opozorjeni s predpisano prometno signalizacijo. Med opravljanjem kolesarskega izpita spremstvo iz prejšnjega odstavka ni potrebno, če so drugi vozniki na to opozorjeni s predpisano prometno signalizacijo.

4. V cestnem prometu sme samostojno voziti kolo otrok, star najmanj osem let, ki ima pri sebi veljavno kolesarsko izkaznico, in oseba, ki je starejša od 14 let.

5. Kolo s pomožnim motorjem sme voziti v cestnem prometu otrok od 12. do 14. leta starosti, ki ima pri sebi kolesarsko izkaznico, in oseba, ki je starejša od 14 let.

6. Starostni pogoj za pridobitev pravice voziti kolo in kolo s pomožnim motorjem izpolni otrok z nastopom koledarskega leta, v katerem dopolni predpisano starost.

7. Otrok se usposobi za vožnjo kolesa, ko opravi kolesarski izpit in dobi v osnovni šoli kolesarsko izkaznico.

8. Program usposabljanja za vožnjo kolesa, program kolesarskega izpita in obrazec kolesarske izkaznice predpiše minister, pristojen za šolstvo.

### 55. člen: POGOJI ZA VOŽNJO KOLES IN MOPEDOV, KATERIH KONSTRUKCIJSKO DOLOČENA HITROST NE PRESEGA 25 KM/H

1. Otrok do šestega leta starosti sme voziti kolo le na pešpoti ali v območju za pešce, v spremstvu polnoletne osebe pa tudi v območju umirjenega prometa.

2. Otrok do 14. leta starosti, ki nima opravljenega kolesarskega izpita, sme voziti kolo v cestnem prometu le v spremstvu polnoletne osebe, ki lahko ob upoštevanju prometnih razmer spremlja največ dva otroka.

3. Ne glede na prejšnji odstavek sme učitelj, ki v osnovni šoli usposablja otroke v vožnji kolesa, spremljati največ pet otrok hkrati, če so drugi vozniki na to opozorjeni s predpisano prometno signalizacijo. Med opravljanjem kolesarskega izpita spremstvo iz prejšnjega odstavka ni potrebno, če so drugi vozniki na to opozorjeni s predpisano prometno signalizacijo.

4. V cestnem prometu sme samostojno voziti kolo otrok, star najmanj osem let, ki ima pri sebi veljavno kolesarsko izkaznico, in oseba, ki je starejša od 14 let.

5. Moped, katerega konstrukcijsko določena hitrost ne presega 25 km/h, sme voziti v cestnem prometu otrok od 12. do 14. leta starosti, ki ima pri sebi kolesarsko izkaznico, in oseba, ki je starejša od 14 let.

6. Starostni pogoj za pridobitev pravice voziti kolo in moped, katerega konstrukcijsko določena hitrost ne presega 25 km/h, izpolni otrok oziroma oseba z nastopom koledarskega leta, v katerem dopolni predpisano starost.

7. Otrok se usposobi za vožnjo kolesa, ko opravi kolesarski izpit in dobi v osnovni šoli kolesarsko izkaznico.

8. Vsebine usposabljanja za vožnjo kolesa in kolesarskega izpita ter obrazec kolesarske izkaznice predpiše minister, pristojen za šolstvo.

## ZAKON O MOTORNIH VOZILIH

### 2. člen: POMEN IZRAZOV

12. **moped** (oziroma **kolo z motorjem**) je motorno vozilo z dvema ali tremi kolesi, katerega delovna prostornina motorja na prisilni vžig ne presega 50 ccm ali moč motorja na kompresijski vžig ali trajna nazivna moč elektromotorja ne presega 4 kW in pri katerem konstrukcijsko določena hitrost ne presega 45 km/h. Med mopede spadajo tudi lahko dvokolesno vozilo na motorni pogon, kolo na motorni pogon, dvokolesni moped in trikolesni moped;

16. **motorno vozilo** je vozilo, namenjeno vožnji po cesti z močjo lastnega motorja. Med motorna vozila ne spadajo tirna vozila in kolesa s pedali z dodatnim pogonom, opremljena s pomožnim električnim motorjem z največjo trajno nazivno močjo, ki je manjša ali enaka 250 W, katerega izhodna moč se prekine, kadar kolesar preneha poganjati pedala, sicer pa se progresivno zmanjšuje in končno prekine, preden hitrost vozila doseže 25 km/h;

## ZAKON O CESTAH

### 2. člen: POMEN IZRAZOV

1. Posamezni izrazi, uporabljeni v tem zakonu, imajo naslednji pomen:
    14. **cestišče** je del ceste, ki ga sestavljajo vozišče, ločilni pasovi, kolesarske steze, pločniki, bankine, naprave za odvodnjavanje, če potekajo ob vozišču, kolesarski stezi ali pločniku ter zračni prostor v višini 7 metrov, merjeno od točke na osi vozišča;
    26. **kolesarska pot** je s predpisano prometno signalizacijo in prometno opremo označena cesta, ki je namenjena prometu koles in drugih uporabnikov, pod pogoji, določenimi s pravili cestnega prometa in predpisi, ki urejajo ceste;
    27. **kolesarski pas** je vzdolžni del vozišča ali pločnika, ki je označen z ločilno črto in je namenjen prometu koles in mopedov, katerih konstrukcijsko določena hitrost ne presega 25 km/h, na cestah v naselju pa tudi prometu drugih vozil, če je tako določeno s prometno signalizacijo;
    28. **kolesarska steza** je del cestišča, ki ni v isti ravnini kot vozišče ali je od njega ločena kako drugače in je namenjena prometu koles in mopedov, katerih konstrukcijsko določena hitrost ne presega 25 km/h;
    34. **naselje** je pozidano območje ob cesti, ki ga sestavlja vsaj deset stanovanjskih stavb, ki tvorijo prostorsko celoto, v kateri se pešci in vozila lahko vključujejo v promet na tej cesti preko dovoznih poti, ulic, trgov, parkov ali drugih javnih površin, meje naselja pa so označene s predpisano prometno signalizacijo; v naselje so vključeni tudi deli cest znotraj pozidanega območja, ob katerih ni stanovanjskih stavb;
    42. **območje umirjenega prometa** je del ceste, cesta v naselju ali del naselja, ki je namenjen predvsem pešcem in je kot tako označeno s predpisano prometno signalizacijo;
    43. **območje za pešce** je del ceste ali cesta v naselju ali del naselja, ki je namenjen pešcem in je kot tako označeno s predpisano prometno signalizacijo;
    44. **območje omejene hitrosti** je s predpisano prometno signalizacijo označen del naselja, v katerem je zaradi gostote poselitve ali drugih urbanih značilnosti, varnosti prometa pešcev ali kolesarjev hitrost omejena na manj kot 50 km/h;
    49.  **otok za pešce** je dvignjena ali od cestišča kako drugače ločena površina na cestišču, namenjena postanku pešcev, ki prečkajo vozišče ceste;
    51. **pas za pešce** je del vozišča, ki je označen z vzdolžno ločilno črto in je namenjen pešcem;
    54. **pločnik** je del cestišča, ki ni v isti ravnini kot vozišče ali je od njega ločen kako drugače in je namenjen pešcem, ali pešcem in prometu koles ter mopedov, katerih konstrukcijsko določena hitrost ne presega 25 km/h, če je na njem označen kolesarski pas ali pa z vertikalno prometno signalizacijo dovoljen promet kolesarjev;
    57. **prehod za pešce** je s predpisano prometno signalizacijo označena površina vozišča, ki je namenjena prehajanju pešcev čez vozišče;
    58. **prehod za kolesarje** je s predpisano prometno signalizacijo označena površina vozišča, ki je namenjena prehajanju kolesarjev čez vozišče;
    59.  **prometni pas** je označen ali neoznačen vzdolžni del smernega vozišča, namenjen neovirani vožnji motornih vozil v eni vrsti, pod pogoji, določenimi z zakonom, ki ureja pravila cestnega prometa, pa tudi kolesarjem, pešcem in drugim udeležencem cestnega prometa, če s prometno signalizacijo ni določeno drugače;
    71.  **steza za pešce** je s predpisano prometno signalizacijo in prometno opremo označena javna pot, namenjena pešcem in drugim posebnim prevoznim sredstvom;
    77.  **vozišče** je del cestišča, ki ga sestavljajo prometni pasovi, odstavni pasovi, odstavne niše in robni pasovi ter kolesarski pasovi in pasovi za pešce, če so na njem ločene površine za kolesarje in pešce;

### 41. člen: OMREŽJE KOLESARSKIH POVEZAV

1. Kolesarska povezava je niz prometnih površin, namenjenih javnemu prometu kolesarjev in drugih udeležencev pod pogoji, določenimi s pravili cestnega prometa, in predpisi, ki urejajo javne ceste, ter je označena s predpisano prometno signalizacijo.

2. Kolesarska povezava je lahko izvedena kot kolesarska pot, kolesarska steza, kolesarski pas ali kot prometna površina, ki je namenjena tudi drugim udeležencem v prometu.

3. Kadar kolesarska povezava poteka po kolesarski poti, je ta lahko samostojna javna cesta, ki je namenjena le prometu kolesarjev.

4. Glede na povezovalni pomen v prostoru se kolesarske povezave delijo na daljinske, glavne, regionalne in lokalne kolesarske povezave.

5. Kolesarske povezave se lahko med seboj deloma prekrivajo.

6. Vzpostavitev in označitev ter vzdrževanje omrežja kolesarskih povezav je v javnem interesu.

7. Minister, pristojen za promet, predpiše merila za razvrstitev kolesarskih povezav, pravila za označitev in evidentiranje ter minimalne pogoje za vzpostavitev in vzdrževanje kolesarskih povezav.

### 45. člen: DOLOČITEV DRŽAVNIH KOLESARSKIH POVEZAV

1. Državna kolesarska povezava lahko poteka v okviru javnih in nekategoriziranih cest, ki se uporabljajo za javni cestni promet, ali v okviru objektov vodne, železniške in energetske infrastrukture.

2. Če državna kolesarska povezava poteka zunaj zemljišč javnega dobra, se pravice in obveznosti izvršujejo v obsegu, kot je potrebno za varno odvijanje kolesarskega prometa. Pravice in obveznosti se uredijo s posebno pogodbo med upravljavcem kolesarske povezave in lastnikom zemljišča, preko katerega povezava poteka.

3. Državne kolesarske povezave predpiše minister, pristojen za promet.

# KOLESARSKI IZPIT

Kolo je eno najbolj priljubljenih prevoznih sredstev otrok, saj jim pomeni hkrati igralo in prevozno sredstvo. Kolo je poleg tega tudi eno najbolj okolju in zdravju prijaznih prevoznih sredstev in hkrati tudi prvo prevozno sredstvo, ki ga otrok lahko vozi sam.

Prve kolesarske spretnosti si pridobijo otroci že pri štirih ali petih letih starosti. Za samostojno vožnjo v prometu pa so sposobni šele, ko so stari okrog 10 let. Svet AVP zato stalno opozarja na ustrezna znanja in opremo kolesarjev.

Kolesarski izpit je prvi izpit, ki ga lahko opravi otrok, je prvi pravi dokument, ki otroku daje določeno samostojnost, pravico, da gre sam na cesto ter hkrati odgovornost za varno sodelovanje v prometu. Zato je za otroka na njegovi poti razvoja izredno pomemben!

Otrok do dopolnjenega 14. leta starosti ne sme samostojno voziti kolesa v prometu, če nima kolesarske izkaznice, ki jo pridobi po uspešno opravljenem usposabljanju za vožnjo kolesa.

## Program usposabljanja za vožnjo kolesa

Osnovne šole ob pomoči staršev in občinskih svetov za preventivo in vzgojo v cestnem prometu, ter policije organizirajo pripravo učencev za samostojno vožnjo kolesa v prometu ter preverjanje znanja in sposobnosti za vožnjo (Zakon o voznikih, Ur.l. 109/2010). Skladno s tem, je na spletnih straneh Ministrstva za izobraževanje, znanost in šport objavljen Koncept usposabljanja za vožnjo kolesa in kolesarskega izpita v osnovni šoli, ki opredeljuje namene in splošne cilje, vsebine, metode in oblike dela na osnovnih šolah pri usposabljanju učencev za vožnjo kolesa.

Program usposabljanja učencev za vožnjo kolesa izvajajo le učitelji, ki so uspešno opravili seminar za izvajalce programa usposabljanja v okviru stalnega strokovnega izpopolnjevanja Zavoda za šolstvo RS. Program usposabljanja otrok za vožnjo kolesa predvideva 3 dele:

1. pridobivanje teoretičnih znanj in preizkus znanja
2. spretnostna vožnja s kolesom po poligonu (spretnostnem in prometnem)
3. praktična vožnja  v dejanskem prometu z opravljanjem praktičnega dela kolesarskega izpita

Po uspešno opravljenem celotnem programu otrok pridobi kolesarsko izkaznico kot poseben predpisan obrazec, ki jo podpišejo tako na šoli kot tudi starši. S kolesarsko izkaznico otrok lahko samostojno sodeluje v prometu. Seveda pa ob tem potrebuje v novih ali v zelo prometno zahtevnih situacijah še vedno pomoč odraslih.
Usposabljanje za vožnjo kolesa naj bi se pričelo v prvem do tretjega razreda osnovne šole s teoretičnim usposabljanjem in pridobivanjem znanja o prometnih znakih, pravilih in ustreznem varnem ravnanju v prometu. V četrtem razredu devetletne osnovne šole sledi utrjevanje in ponavljanje teoretičnega dela, ki se konča s preverjanjem znanja o poznavanju cestno-prometnih predpisov pomembnih za kolesarje. Praktično usposabljanje za vožnjo s kolesom naj bi sledilo v petem razredu devetletne osnovne šole s pregledi koles in nadaljevalo z usposabljanjem na spretnostnem poligonu, nato na simuliranem prometnem poligonu na šolskem dvorišču ter se končalo s praktičnim usposabljanjem v dejanskem prometu v okolici šole. Po končanem usposabljanju sledi še praktični del izpita oziroma izpitna vožnja v dejanskem prometu.

## TEORETIČNO TESTIRANJE

Teoretični del kolesarskega izpita ter obravnava učnih vsebin in simulacija izpita potekata preko SIO portala spletnih učilnic Kolesar Vaje iz poznavanja cestno prometnih predpisov so brezplačno dostopne vsem, da jih lahko posamezniki samostojno rešujejo.

Teoretični del kolesarskega izpita poteka preko spletnega portala Kolesar z vnaprej pripravljenimi naključno prikazanimi vprašanji glede na posamezna področja CPP ter težavnosti vprašanj. Vsak tako prejme 20 vprašanj, sistem pa avtomatično beleži posameznikov rezultat.

Za organizacijo tekmovanj Kaj veš o prometu pa je potrebno kontaktirati AVP – SPV, da mentor ter predstavnik občinskega SPV prejme posebno geslo za vstop v testiranje.

Spletni SIO portal KOLESAR ([povezava](https://skupnost.sio.si/course/view.php?id=8971))

Vaje za druge kategorije iz cestno prometnih predpisov pa so na voljo na [tej strani](http://teorija-priprava.gov.si/moodle/login/index.php)

Spretnostni poligon za kolesarje
Otroci se morajo po uspešno opravljenem teoretičnem delu kolesarskega izpita usposobiti tudi v spretnostni vožnji, zato je oblikovan Spretnostni poligon z ovirami, ki simulirajo različne spretnosti potrebne za vožnjo kolesa v dejanskem prometu: zavijanje, vijuganje, vožnja če oviro, po klancu, vožnja z eno roko, vzdrževanje ravnotežja, ustavljanje itd.

Pred vajo na spretnostnem poligonu je potrebno opraviti pregled tehnične brezhibnosti koles na podlagi Zapisnika o pregledu kolesa, otrok tako pridobi nalepko Varno kolo. Otroci morajo tudi na poligonu nujno uporabljati zaščitno kolesarsko čelado.

Otrok mora uspešno zaključiti spretnostni poligon preden se odpravimo z njim v dejanski promet.

## PROMETNI POLIGON ZA KOLESARJE

Ko učenci dovolj dobro obvladajo kolo, preidemo na povezovanje teoretičnega znanja s praktičnim.

Na prometnem poligonu začnejo otroci najprej na varni površini preizkušati osnovna prometna pravila za vožnjo kolesa, kot so pravilno vključevanje s kolesom v promet, zavijanje desno in levo, prepoznavanje in ustrezno ravnanje ob prometnih znakih, pravilo srečanja ter pravilo desnega, pravilo prednosti itd.

## PRAKTIČNA VOŽNJA V PROMETU

V okviru usposabljanja za vožnjo kolesa morajo otroci opraviti tudi praktično vožnjo v dejanskem prometu in sicer je namenjenih 5 ur na skupino 5 učencev, ki jih spremlja učitelj. Za traso praktične vožnje v prometu izberite ceste v bližini osnovne šole, upoštevajte tako prometno infrastrukturo z vključevanjem različnih prometnih situacij (kolesarska steza, vožnja po vozišču, semaforizirana križišča, križišča s prednostjo, zavijanje levo-desno itd.), ter seveda upoštevajte varnost otrok (gostota prometa, struktura vozil itd.).

## NASVETI ZA IZPELJAVO KOLESARSKIH IZPITOV

Usposabljanje za vožnjo kolesa predvideva teoretično in praktično usposabljanje ter vožnjo v resničnem prometu. S teoretičnim usposabljanjem pričnemo v 4. razredu devetletne OŠ. Nekaj teoretičnih osnov o prometnih predpisih pa so učenci že pridobili v prejšnjih razredih pri predmetih Spoznavanje okolja, Naravoslovje in tehnika itd. Za teoretično usposabljanje načrtujemo približno 15 ur. Za preostali del pa lahko načrtujemo kolesarski krožek kot interesno dejavnost, ki ga uvrstimo tudi v letni učni načrt. Ob koncu teoretičnega usposabljanja sledi tudi preizkus poznavanja prometnih predpisov t.i. teoretični del kolesarskega izpita, ki ga otroci opravljajo preko računalniškega programa **S kolesom v šolo** na računalnikih ali natisnjenih izpitnih polah.

V 5. razredu devetletne OŠ nadaljujemo z usposabljanjem za vožnjo kolesa z vožnjo po spretnostnem in prometnem poligonu. Pred tem starše seznanimo s potekom usposabljanja in pridobimo njihovo soglasje, da je njihov otrok vključen v usposabljanje za vožnjo kolesa. Preden otroci dejansko sedejo na kolo, z njimi pregledamo kolesa, da so tehnično brezhibna. Poleg tega jih dodatno opozorimo na uporabo kolesarske čelade. Nato opravimo približno 5 ur vožnje z učenci na poligonu, tako spretnostnem in kasneje tudi prometnem poligonu, kjer vadimo od najbolj osnovnih vedenj s kolesom do težjih prometnih pravil.

Ko so učenci uspešno zaključili usposabljanje na spretnostnem in prometnem poligonu, jim izdamo kolesarske izkaznice, ki jih nesejo v podpis staršem. S podpisano kolesarsko izkaznico izvedemo tudi praktično vožnjo v prometu in sicer približno 5 ur na skupino 5 učencev. Najprej pot v okolici šole prehodimo ter se z otroki pogovorimo o pravilnem ravnanju s kolesom na posameznih točkah, o nevarnostih itd. Učence opremimo tudi z L znaki, ki sporočajo ostalim udeležencem v prometu, da gre za začetnike. Lahko pa jih opremimo tudi z odsevnimi brezrokavniki, tako da so veliko bolj opazni med samo vožnjo v prometu. Seveda morajo otroci imeti obvezno kolesarsko čelado.

Učitelj skupaj z učenci najprej prevozi pot, tako da ga otroci lahko opazujejo. V nadaljevanju usposabljanja pa lahko vozi za njimi, da nadzira njihovo ravnanje in ga po potrebi popravlja. Šele nato sledi praktični del kolesarskega izpita, ko mora otrok samostojno pravilno izpeljati določeno pot v okolici šole. Poleg tega je nujno, da pri vožnjah v prometu z dodatno signalizacijo ustrezno označimo območje, kjer vozijo učenci. S tem zahtevamo od voznikov večjo previdnost in ustrezno ravnanje. K sodelovanju pritegnemo starše, policiste, predstavnike občinskih svetov za preventivo in vzgojo v cestnem prometu, ki lahko pomagajo pri sami izvedbi in skrbijo za varnost otrok.

Z uspešno opravljenim kolesarskim izpitom sme otrok samostojno voziti kolo v prometu, seveda pa še ni sposoben dobro obvladovati prometno bolj zahtevnih ali zanj novih situacij. Zato je pomembno, da se starši otrok in učitelji tega zavedajo, ter da otroka vsaj v začetku večkrat spremljajo pri vožnji kolesa.

# POLIGON

![Elementi kolesarskega poligona.](./Poligon/poligon_1.pdf)

![Elementi kolesarskega poligona.](./Poligon/poligon_2.pdf)

![Elementi kolesarskega poligona.](./Poligon/poligon_3.pdf)

![Elementi kolesarskega poligona.](./Poligon/poligon_4.pdf)

![Elementi kolesarskega poligona.](./Poligon/poligon_5.pdf)

![Elementi kolesarskega poligona.](./Poligon/poligon_6.pdf)

![Elementi kolesarskega poligona.](./Poligon/poligon_7.pdf)

![Elementi kolesarskega poligona.](./Poligon/poligon_8.pdf)

![Elementi kolesarskega poligona.](./Poligon/poligon_9.pdf)

![Elementi kolesarskega poligona.](./Poligon/poligon_10.pdf)

![Elementi kolesarskega poligona.](./Poligon/poligon_11.pdf)

![Elementi kolesarskega poligona.](./Poligon/poligon_12.pdf)

![Elementi kolesarskega poligona.](./Poligon/poligon_13.pdf)

![Elementi kolesarskega poligona.](./Poligon/poligon_14.pdf)

![Elementi kolesarskega poligona.](./Poligon/poligon_15.pdf)

![Elementi kolesarskega poligona.](./Poligon/poligon_16.pdf)

![Elementi kolesarskega poligona.](./Poligon/poligon_17.pdf)

![Elementi kolesarskega poligona.](./Poligon/poligon_18.pdf)

![Elementi kolesarskega poligona.](./Poligon/poligon_19.pdf)

![Elementi kolesarskega poligona.](./Poligon/poligon_20.pdf)

![Elementi kolesarskega poligona.](./Poligon/poligon_21.pdf)

![Elementi kolesarskega poligona.](./Poligon/poligon_22.pdf)

# KRIŽIŠČA

![Poligon križišča](./Krizicsa/krizicse_1.pdf)

![Poligon križišča](./Krizicsa/krizicse_2.pdf)

![Poligon križišča](./Krizicsa/krizicse_3.pdf)

![Poligon križišča](./Krizicsa/krizicse_4.pdf)

